<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>velika_novina_o_hroznem_mordu_simona_abelese-2</title>
		<link href="../Styles/idGeneratedStyles.css" rel="stylesheet" type="text/css"/>
	</head>
<body xmlns:xml="http://www.w3.org/XML/1998/namespace" id="velika_novina_o_hroznem_mordu_simona_abelese-2" xml:lang="cs-CZ">
<div class="Z-kladn--textový-r-meček">
			<p id="_idParaDest-54" class="MLP_UROVEN3_ABELES ParaOverride-5"><span class="CharOverride-3">Doslov</span></p>
			<p class="MLP_text_bez1radku_-0-12-">Když byl v&#160;únoru r.&#160;1694 obviněn Lazar Abeles z&#160;vraždy svého syna Šimona, započala se, dnešními slovy řečeno, „mediální kauza“. Rodinná tragédie nabrala od počátku senzační charakter, protože Lazar Abeles byl žid a&#160;Šimona prý sprovodil ze světa kvůli jeho touze stát se křesťanem. Náboženský kontext dodal případu mimořádnou závažnost. Proběhla exhumace chlapcova těla a&#160;začalo vyšetřování těch, kdo byli považováni za viníky, tedy Lazara Abelese a&#160;později Löbla Kurtzhandla. Příběh údajné náboženské vraždy vyvolal značný zájem veřejnosti, který sytily letáky, šířené v&#160;Čechách i&#160;za hranicemi. Šimon byl po okázalém obřadu pohřben jako mučedník v&#160;kostele Panny Marie před Týnem, Lazar Abeles podle úřední verze spáchal sebevraždu ve vězení a&#160;Löbla Kurtzhandla popravili. Celý příběh po staletí provázejí pochybnosti o&#160;tom, co se vlastně odehrálo. Jednotlivé varianty kolísají mezi mučednickou legendou, příběhem o&#160;neúmyslném zabití a&#160;případem justiční vraždy. To vše v&#160;souřadnicích doby, která se vyznačovala intenzivními pokusy přimět pražské židy, aby konvertovali ke křesťanství.</p>
			<p id="_idParaDest-55" class="MLP_uroven4_nadpis ParaOverride-1">Případ Šimona Abelese</p>
			<p class="MLP_text_bez1radku ParaOverride-1">Šimon Abeles zemřel v&#160;neděli 21.&#160;února 1694 v&#160;domě svého otce, obchodníka Lazara Abelese v&#160;pražském Židovském městě. Lazarovi bylo třicet pět let. Šimon bydlel také se svou šestadvacetiletou nevlastní matkou Leou a&#160;se dvěma nevlastními, mladšími sourozenci. K&#160;domácnosti patřila i&#160;třicetiletá kuchařka Hanele. Chlapec byl pohřben 22.&#160;února na nedalekém Starém židovském hřbitově.</p>
			<p class="MLP_text ParaOverride-1">Úřady obdržely v&#160;následujících dnech anonymní dopis, který označil chlapcovu smrt za nepřirozenou. Jiný dopis uvedl, že otec měl otrávit syna jedem podaným ve víně. Staroměstské hejtmanství provedlo exhumaci Šimonova těla. Lékaři shledali při pitvě zlomeninu krčního obratle, již podle nich způsobil úder. Dalším důkazem měla být ranka na chlapcově spánku. Lazar Abeles byl 26.&#160;února zatčen a&#160;uvězněn na Staroměstské radnici. Případem byl pověřen apelační soud, který určil vyšetřující komisaře. Následovalo další zatýkání členů Abelesovy rodiny, spolu s&#160;rozsáhlým vyšetřováním svědků.</p>
			<p class="MLP_text ParaOverride-1">Při prvních výsleších se členové rodiny shodovali, že Šimon zemřel při záchvatu psotníku, tedy epilepsie, kterou podle výpovědí svědků trpěl. Skvrnka či ranka na chlapcově spánku vznikla podle nich odstraněním strupu po svrabu, provedeném ranhojičem.</p>
			<p class="MLP_text ParaOverride-1">Šimonova smrt byla od počátku spojována s&#160;událostmi léta předešlého roku. Chlapec tehdy utekl z&#160;domova a&#160;potkal konvertitu Jiřího Františka Kawku, jemuž se prý svěřil, že by chtěl být pokřtěn. Kawkův přítel Fanta ho odvedl do jezuitské koleje v&#160;Klementinu a&#160;jezuité Šimona prozatím ponechali v&#160;Kawkově péči. Chlapce si však brzy vyžádal zpátky jeho otec.</p>
			<p class="MLP_text ParaOverride-1">Po Šimonově smrti o&#160;více než půl roku později, v&#160;únoru 1694, Lazar při každém výslechu opakoval, že je nevinen, a&#160;trval na svém i&#160;na mučidlech. V&#160;den, kdy podstoupil dvojnásobné mučení, byl nalezen ve své cele oběšen na modlitebních řemíncích. Poté se komisaři zaměřili na jeho ženu Leu a&#160;na kuchařku Hanele. Po opakovaných výsleších provázených výhrůžkami Hanele vypověděla, že Šimon zemřel násilnou smrtí. Lea uvedla jméno Löbla Kurtzhandla, vzdáleného příbuzného rodiny, čímž obrátila vyšetřování rozhodujícím směrem.</p>
			<p class="MLP_text ParaOverride-1">Kurtzhandl byl zatčen, vyslýchán, a&#160;přestože nepřipouštěl svou vinu, odsouzen k&#160;smrti. Prostřednictvím svého pražského strýce a&#160;příbuzného ve Vídni s&#160;přístupem k&#160;císařskému dvoru se mu dvakrát podařilo dosáhnout toho, že císař Leopold&#160;I. nařídil další vyšetřování případu. Potřetí ale císařští úředníci zaslali potvrzení rozsudku a&#160;Kurtzhandl zemřel v&#160;říjnu 1694 na popravišti.</p>
			<p class="MLP_text_-0-12-">Šimona pohřbili v&#160;březnu 1694 za velkolepých ceremonií v&#160;Týnském chrámu. Místo jeho hrobu označuje dodnes epitaf, který uvádí, že Šimona zabil jeho otec kvůli chlapcově touze stát se křesťanem, tedy z&#160;náboženské nenávisti.</p>
			<p id="_idParaDest-56" class="MLP_uroven4_nadpis ParaOverride-1"><span class="CharOverride-4">Z&#160;náboženské nenávisti, z&#160;náboženské lásky</span></p>
			<p class="MLP_text_bez1radku ParaOverride-1">Základním dobovým zdrojem informací je <span class="MLP_znak_kurziva_11b">Inquisitorní process</span>, shrnující záznamy výslechů, císařských a&#160;soudních výnosů, výpovědí a&#160;komentářů, který vyšel na příkaz císaře Leopolda&#160;I. v&#160;roce 1696. <span class="MLP_znak_kurziva_11b">Process</span> se prostřednictvím výběru materiálů a&#160;jejich interpretací snaží ovlivnit čtenáře. Výpovědi obviněných zkracuje, Lazarovu povahu vykresluje jako zákeřnou a&#160;Leu chápe jako jeho oběť. Téhož roku také vyšla latinská zpráva jezuity Johanna Edera <span class="MLP_znak_kurziva_11b">Virilis constantia</span>, se stejnými myšlenkovými schématy a&#160;závěry, jež se vyskytují v&#160;<span class="MLP_znak_kurziva_11b">Processu. </span>Soustřeďuje se na postavu Šimona jako na pražského mučedníka, který prodělal cestu „od židovské pověry ke křesťanské víře“.</p>
			<p class="MLP_text ParaOverride-1">Vyšetřování a&#160;konverze L.&#160;Kurtzhandla jsou legendárním způsobem vylíčeny v&#160;rukopise <span class="MLP_znak_kurziva_11b">Mirabilis Conversio Levi Kurtzhandl a&#160;Judaismo ad&#160;Catholicam Fidem in supplicio Rotae baptizati</span> z&#160;roku 1694, jehož autorem měl být jezuitský kazatel Johann Brändstetter, jenž doprovázel Kurtzhandla na popraviště.</p>
			<p class="MLP_text ParaOverride-1">Z&#160;ostře protižidovské perspektivy popsal příběh Šimona Abelese někdejší známý americký autor Francis Marion Crawford v&#160;románu <span class="MLP_znak_kurziva_11b">The Witch of Prague</span> z&#160;roku 1891. Čarodějnice Únorna v&#160;něm nechá v&#160;XV.&#160;kapitole svého ctitele Israela Kafku, aby v&#160;hypnotickém snu prožil Abelesův osud. Židé jsou vykresleni jako bytosti „s očima supů“, s&#160;„umaštěnými kadeřemi“, kteří jsou „omámeni vůní zlata“. Jejich hamižnost se spojuje s&#160;fanatickou nenávistí ke křesťanství. Šimon Abeles má v&#160;textu roli rozeného mučedníka, který kolem sebe šíří nadzemskou záři svého odhodlání. Shromáždění rabínů ho odsoudí k&#160;smrti, chlapec je ukřižován a&#160;krutý Löbl Kurtzhandl ho zabije ranou pěstí do místa, kde „ucho nasedá na krk“. „Mučednictví Šimona Abelese je naplněno,“ uzavírá Crawford.</p>
			<p class="MLP_text ParaOverride-1">E.&#160;E.&#160;Kisch shrnul pochybnosti o&#160;procesu v&#160;<span class="MLP_znak_kurziva_11b">Pražském pitavalu</span> z&#160;roku 1931 (kapitola věnovaná Abelesově příběhu nese název <span class="MLP_znak_kurziva_11b">Ex odio fidei</span>, tedy Z&#160;náboženské nenávisti). Soustředil se na nesrovnalosti v&#160;soudním řízení. Kisch uvádí, že obžalovaným nebyl povolen právní zástupce, ačkoli o&#160;něj žádali. Upozorňuje, že v&#160;anonymním udání Šimonovy násilné smrti jsou uvedena plná jména jezuitských otců, u&#160;nichž chlapec žádal o&#160;konverzi. Kisch soudí, že svědek z&#160;Židovského města těžko mohl tyto podrobnosti znát. Ve zprávě <span class="MLP_znak_kurziva_11b">Virilis Constantia </span>Eder uvádí, že to byl on, kdo přiměl k&#160;napsání udání koncipistu pražského místodržitelství Konstantina Frenkinga, který se měl dozvědět o&#160;události od žida Josela Passe.</p>
			<p class="MLP_text ParaOverride-1">Podle jiného udání měl být Šimon otráven jedem podaným ve víně, ovšem při pitvě se nenašla po jedu žádná stopa. Zástupci židovské obce se dotazovali vyšetřujících úřadů, jestli rána na Šimonově spánku, posuzovaná jako následek úderu, nebyla způsobena při exhumaci těla. Odpověď nedostali. Všichni zatčení vypovídali, že ranka zbyla po sloupaném svrabu. Konvertitka Sára Uresinová podle J.&#160;Edera „nadpřirozeným způsobem“ sama našla cestu k&#160;soudu. Svědčila, že Lazar Abeles svého syna bil; ten popřel, že by se s&#160;ní někdy předtím setkal. „Ať mne Bůh tresce, viděl-li jsem kdy toto dítě,“ cituje Kisch Lazarovu výpověď (uveřejněnou v&#160;<span class="MLP_znak_kurziva_11b">Inquisitorním processu</span>).</p>
			<p class="MLP_text ParaOverride-1">Lazar Abeles byl vězněn ve věži Staroměstské radnice vedle orloje, spoutaný na rukou a&#160;na jedné noze. Tam ho také nalezli zardoušeného. Kisch argumentuje obtížností sebevraždy v&#160;poutech. Vyšetřovatelé neřekli Lazarově ženě o&#160;smrti manžela a&#160;Lea ve snaze chránit ho obvinila Löbla Kurtzhandla. Kisch soudí, že „<span class="MLP_znak_kurziva_11b">fanatičtí vrahové</span> snad vůbec nebyli vrahy, nýbrž naopak oběti hrůzné justiční vraždy&#160;– ex odio fidei, z&#160;náboženské nenávisti.“</p>
			<p class="MLP_text ParaOverride-1">Antonín Novotný se soustředí ve <span class="MLP_znak_kurziva_11b">Staropražských sensacích</span> z&#160;roku 1937 na vlnu zájmu veřejnosti, kterou vyvolal Šimonův pohřeb, a&#160;jeho osud popisuje jako jeden z&#160;podivně dráždivých příběhů, patřících k&#160;pražskému koloritu. Drží se již vytvořené legendy o&#160;tom, jak otec Lazar trýznil syna kvůli jeho touze přestoupit ke křesťanství. Z&#160;podobného úhlu pohledu podávají příběh Šimona Abelese i&#160;jiní autoři, jako třeba Josef Svátek. Je zajímavé, že Novotný se okrajově zmiňuje o&#160;druhé exhumaci chlapcova těla z&#160;roku 1810, ale neuvádí její výsledek (stejně postupuje v&#160;knize o&#160;kostele Panny Marie před Týnem Karel Vladislav Zap i&#160;v&#160;knize o&#160;posvátných pražských místech František Ekert).</p>
			<p class="MLP_text_-0-12-">Zmíněné texty vykreslují příběh Šimona Abelese jako nábožensky motivovanou vraždu, jako justiční vraždu, případně jako vzrušující, tajemný pražský příběh. Tyto základní perspektivy charakterizovaly přístup k&#160;osudu Šimona Abelese po staletí. Počínaje rokem 2000 vznikly studie, které přinášejí nová zjištění, zasazují příběh do širšího kontextu a&#160;umožňují formulovat přesvědčivější závěry.</p>
			<p id="_idParaDest-57" class="MLP_uroven4_nadpis ParaOverride-1"><span class="CharOverride-4">Pražská židovská obec v&#160;době zvýšeného <br/>náboženského nátlaku</span></p>
			<p class="MLP_text_bez1radku ParaOverride-1">Alexandr Putík ve své práci z&#160;roku 2000 <span class="MLP_znak_kurziva_11b">The Prague Jewish Community in the Late 17th and Early 18th Centuries </span>charakterizuje dobu Šimona Abelese jako období vrcholících snah přimět pražské židy k&#160;přijetí křesťanství.</p>
			<p class="MLP_text ParaOverride-1">Putík uvádí výrazně zvýšený počet židovských konverzí v&#160;posledním desetiletí 17.&#160;století (sto jeden případ oproti patnácti konverzím v&#160;následujícím, prvním desetiletí 18.&#160;století). Mezi lety 1691 a&#160;1695 bylo v&#160;kostele sv.&#160;Salvátora v&#160;jezuitské klementinské koleji pokřtěno devadesát pět židů, což Putík klade do souvislosti s&#160;případem Šimona Abelese. Nejvyšší počet konverzí proběhl v&#160;letech 1693 a&#160;1694, s&#160;rekordními pětadvaceti konverzemi v&#160;Šimonově úmrtním roce roce 1694. (Za zmínku stojí údaj G.&#160;Heisse o&#160;počtu konvertovavších židů v&#160;rakouské jezuitské provincii za rok 1668, kdy šlo o&#160;pouhé dva případy; tamní jezuité charakterizovali židovské konverze jako výjimečné… Heisse pokládá vysoký počet pražských konverzí za výsledek mimořádného nátlaku pražských jezuitů.)</p>
			<p class="MLP_text ParaOverride-1">Jezuitští misionáři se snažili přesvědčit židy, aby přestoupili ke křesťanství, na základě individuálního přístupu. Jako vhodné cíle si vybírali děti a&#160;používali praktiky, které byly v&#160;některých případech na hranici únosu, jak o&#160;tom svědčí zachované soudní spisy (rodiče se bránili žalobami). Plošně změnit situaci se snažil například císařský zákon z&#160;roku 1630 o&#160;povinné účasti dvou set židů, vybraných magistrátem, na sobotních jezuitských kázáních, dále nařízení zavádějící roku 1700 povinnou náboženskou výuku židů o&#160;nedělích a&#160;o&#160;svátcích. Oba pokusy selhaly.</p>
			<p class="MLP_text ParaOverride-1">Putík nezpochybňuje Šimonův zájem o&#160;křesťanství. Připomíná, že misionáři se zaměřovali na rodiny, kde panoval vnitřní konflikt, nebo kde rodiče neměli na své děti čas (což zřejmě odpovídá situaci obchodníka Lazara). Chlapce také mohla ovlivnit setkání s&#160;křesťanskými vrstevníky, případně náboženské malby a&#160;sochy.</p>
			<p class="MLP_text ParaOverride-1">K&#160;abelesovské legendě patří líčení toho, jak otec Šimona kvůli jeho náklonnosti ke křesťanství trýznil. Putík popírá, že by Lazar trápil Šimona hladem. Vylučuje to obsah Šimonova žaludku při pitvě a&#160;další svědectví. Naopak soudí, že Šimon otci dělal starosti, protože příliš málo jedl, Lazar se ho tedy snažil k&#160;jídlu nutit. Scénu Šimonovy smrti popisuje jako neshodu kvůli slanečkovi, kterého Šimon odmítl ve své vybíravosti sníst. Löbla Kurtzhandla líčí Putík jako muže násilnické povahy, jenž Šimona v&#160;opilosti udeřil tak, že si pádem na roh truhly přivodil smrtelné zranění. Lazarovo svědectví o&#160;Šimonově smrti Putík pokládá za snahu vymluvit se; jeho smrt ve vězení interpretuje jako sebevraždu, tedy přiznání viny.</p>
			<p class="MLP_text ParaOverride-1">Přidržuje se zprávy pátera Brändstettera, který navštěvoval Kurtzhandla ve vězení, že Löbl se doznal k&#160;činu jemu i&#160;křesťanskému spoluvězni. Brändstetter prý Kurtzhandla informoval o&#160;ústní dohodě s&#160;předsedou apelačního soudu, že pokud se na popravišti přizná, může prosit o&#160;milost. Podle Putíka se ale Kurtzhandl nepřiznal výslovně k&#160;zavraždění Šimona z&#160;náboženské nenávisti, a&#160;proto mu milost nebyla udělena.</p>
			<p class="MLP_text ParaOverride-1">V&#160;Abelesově době navíc probíhal v&#160;pražské židovské obci intenzivní mocenský boj. Rodinné vztahy se prolínaly s&#160;politickými zájmy, používalo se zákulisních metod i&#160;zpochybňování výsledků voleb do samosprávy. Dědeček Šimona Abelese, Mojžíš Bumsla Abeles, byl v&#160;době Abelesova případu primasem obce (zemřel v&#160;roce 1694, zřejmě zdrcen osudem svého syna a&#160;vnuka). Putík pokládá dobu, kdy byl Mojžíš v&#160;úřadu, za jedno z&#160;nejproblematičtějších období pro pražské a&#160;české židy, kdy vedle agresivní misionářské aktivity jezuitů zesílila cenzura. Vnitřní zápas v&#160;pražské obci byl zároveň natolik nemilosrdný, že v&#160;něm někteří sáhli k&#160;vykonstruovaným obviněním. (Během sporu dvou frakcí byl tehdy Eliáš Backoffen svým protivníkem obviněn z&#160;rouhání se svatému kříži, tedy z&#160;velmi vážného provinění, a&#160;odsouzen.)</p>
			<p class="MLP_text ParaOverride-1">Pražskou židovskou samosprávu řídil primas neboli primátor, první z&#160;pětičlenné skupiny starších, který zastupoval obec navenek. Vnitřní záležitosti měl na starosti její představený&#160;– purkmistr nebo parnas&#160;–, což byla funkce rotující každý měsíc mezi pětičlennou skupinou starších. K&#160;vedení patřila ještě další pětičlenná skupiny starších, doplněná deseti až sedmnácti přísedícími. Volba zastupitelů vyvolávala politické soupeření mezi dvěma frakcemi. V&#160;právní oblasti se pravomoc obce týkala civilních a&#160;méně závažných kriminálních záležitostí (proto smrt Šimona řešilo v&#160;první fázi staroměstské hejtmanství a&#160;hejtmanem byl tehdy hrabě Bedřich z&#160;Kutenštejna, známý svými ostře protižidovskými postoji).</p>
			<p class="MLP_text ParaOverride-1">Napětí zvyšovala i&#160;skutečnost, že pražská židovská obec, jež podle součtu z&#160;roku 1702 čítala jedenáct a&#160;půl tisíce osob, byla největší v&#160;Evropě. Pražské Židovské město se vyznačovalo výraznou přelidněností a&#160;úřady se zabývaly možnostmi, jak jeho populaci snížit. V&#160;roce 1679 byla založena Židovská redukční komise, jejímž předsedou se stal Václav Čabelický ze Soutic. Ve spolupráci s&#160;židovskými staršími vypracovali komisaři soupis&#160;– týkal se třetiny tehdejší židovské populace&#160;– obsahující jména těch, kteří měli být z&#160;Židovského města vypovězeni do Libně. Tento plán nebyl uskutečněn, stejně jako další, obsahující limit dvou rodin na jeden dům. V&#160;roce 1680 se podobné ideje staly bezpředmětnými, protože během moru zemřelo přibližně tři a&#160;půl tisíce obyvatel Židovského města (a&#160;jedenáct tisíc šest set křesťanů).</p>
			<p class="MLP_text ParaOverride-1">V&#160;roce 1689 navíc zničil pražské Židovské město požár, který sežehl všech tři sta osmnáct obytných domů, s&#160;výjimkou dvou nebo tří. (Podle Putíka byl založen žháři ve francouzských službách.) V&#160;nastalé zoufalé situaci královský místodržící povolil, aby si židé mohli přechodně pronajmout ubytování v&#160;křesťanských domech. Obnova Židovského města probíhala za pokusů úřadů zasáhnout do jeho podoby, snížit počet synagog i&#160;jeho obyvatel. Odehrávala se totiž v&#160;době úředního antisemitismu (1689–1726), kdy se úřady trvale zabývaly možností židovské obyvatelstvo vystěhovat, především z&#160;Prahy.</p>
			<p class="MLP_text ParaOverride-1">Církev se cítila oprávněna zasahovat v&#160;souladu se státními úřady do židovských náboženských záležitostí, mimo jiné konfiskacemi knih v&#160;hebrejštině, které pokládala za závadné. Od přelomu let 1693 a&#160;1694 musela být židovská kázání předložena nejdříve ke schválení. Cenzurovaly se rukopisy chystané k&#160;vydání, ale také již vydané knihy. (Úřad cenzora vykonávali často profesoři hebrejštiny na univerzitě.) Závadné knihy se hledaly při domovních prohlídkách. V&#160;roce 1704 byl také vydán příkaz, aby všechny knihy v&#160;hebrejštině byly odevzdány na Staroměstskou radnici, kde se jich sešly desetitisíce a&#160;více než devět set z&#160;nich skončilo na hranici.</p>
			<p class="MLP_text ParaOverride-1">Případný návrat židovských konvertitů k&#160;judaismu byl nezákonný a&#160;trestal se smrtí. Putík připomíná případ Bernarda Victora, který pracoval jako cenzor hebrejských knih. V&#160;roce 1699 zřejmě začal své konverze litovat a&#160;svou práci záměrně zanedbávat. Jeho pokus vrátit se k&#160;původní víře a&#160;přesvědčit ke konverzi svou křesťanskou ženu ale skončil tím, že byl předán městskému soudu a&#160;odsouzen k&#160;smrti.</p>
			<p class="MLP_text_-0-12-">Osud židovského donašeče Josela Passe, který stál na samém začátku abelesovského případu, se uzavřel jinak. Passe se při vyšetřování případu kupodivu nepodařilo přes opakované pokusy najít. Žil pak v&#160;Židovském městě dalších třicet let a&#160;pokřtili ho jako starce v&#160;roce 1726 (zřejmě v&#160;době, kdy už jeho „informátorských“ služeb nebylo potřeba).</p>
			<p id="_idParaDest-58" class="MLP_uroven4_nadpis ParaOverride-1"><span class="CharOverride-4">Smrt Šimona Abelese a&#160;domácí napětí</span></p>
			<p class="MLP_text_bez1radku ParaOverride-1">Elisheva Carlebachová začíná svou studii <span class="MLP_znak_kurziva_11b">The Death of Simon Abeles</span> z&#160;roku 2001 popisem toho, jak byl člen významné pražské židovské rodiny L.&#160;Abeles v&#160;pátek 26.&#160;2. 1694 (tedy pět dní po smrti svého syna) zatčen a&#160;v&#160;poutech uvězněn na Staroměstské radnici.</p>
			<p class="MLP_text ParaOverride-1">Carlebachová klade ovzduší doby do protikladu s&#160;panováním tolerantního císaře Rudolfa II., kdy rabi Löw a&#160;židovský historik David Gans patřili do císařova okruhu stejně jako Tycho Brahe a&#160;Johann Kepler. Toto soužití skončilo s&#160;třicetiletou válkou, během níž nastoupila rekatolizace. Císař Leopold I. (panující v&#160;letech 1657 až 1705) podporoval jezuity v&#160;jejich snažení o&#160;katolickou proměnu Prahy. Karlova univerzita byla sloučena s&#160;jezuitským Klementinem do Karlo-Ferdinandovy univerzity a&#160;po roce 1650 museli všichni vyučující a&#160;doktorandi přísahat na základní principy katolické víry.</p>
			<p class="MLP_text ParaOverride-1">Židé z&#160;početné pražské obce byli viditelně označeni, protože z&#160;rozhodnutí císaře Leopolda museli počínaje rokem 1670 nosit nabíraný „židovský límec“, původně módní doplněk pocházející ze Španělska 16.&#160;století. V&#160;17.&#160;století byl již zastaralý a&#160;na první pohled je identifikoval. Šimon Abeles se mohl seznámit s&#160;křesťanskou kulturou po požáru Židovského města v&#160;roce 1689, kdy si židé pronajímali ubytování v&#160;domech křesťanů. A&#160;po návratu do Židovského města si patrně uvědomil rozdílnost svého postavení.</p>
			<p class="MLP_text ParaOverride-1">To vše za ideologického tlaku jezuitů. Podle Carlebachové „nepřehlédnutelná židovská přítomnost představovala reálnou hrozbu pro to, co jezuité chtěli sdělit: že katolické náboženství je to jediné pravé“. Šimonův případ v&#160;sobě zároveň obsahoval z&#160;jezuitské perspektivy důkaz, že nezkažení židé vlastně touží po konverzi.</p>
			<p class="MLP_text ParaOverride-1">Pro jezuity znamenala chlapcova smrt příležitost k&#160;vytvoření nového světce, který by znamenal podporu pro jejich misijní snahy. Vzorem se stala postava Šimona Tridentského, v&#160;roce 1475 prý zavražděného členy tridentské židovské obce. Tato legenda operující s&#160;údajnou židovskou potřebou křesťanské krve se patrně stala inspirací, návodem a&#160;modelem pro využití případu Šimona Abelese.</p>
			<p class="MLP_text ParaOverride-1">Při vyslýchání zatčených docházelo k&#160;jejich pravidelnému zastrašování mučením. Komisaři přitom bedlivě sledovali jejich projevy&#160;– zděšení Lazara, když mu ukázali mrtvolu jeho syna, interpretovali jako důkaz jeho viny. Löbl Kurtzhandl jim naopak vzdoroval, omezoval se na stručné negativní odpovědi&#160;– opět ho v&#160;očích vyšetřovatelů usvědčovaly. Otázky se opakovaly, někdy obsahovaly odpovědi, které komisaři chtěli slyšet. Carlebachová také připomíná, podle Lazara Šimon ještě nedosáhl dvanácti let; úřady to záměrně ignorovaly.</p>
			<p class="MLP_text ParaOverride-1">Židovská delegace se přišla na radnici dožadovat vrácení Šimonova těla s&#160;tím, že nikdo z&#160;těch, kdo se účastnili jeho rituálního omývání a&#160;pohřbu, si žádných známek násilí nevšiml.</p>
			<p class="MLP_text_-0-12-">Podle Carlebachové sehrály ve vyšetřování Lazara Abelese neblahou roli dvě služebné, kuchařka Hanele a&#160;služebná ze sousedství Sára Uresinová. Sára byla zřejmě sirotek, službou v&#160;domácnostech si vydělávala na živobytí. Je možné, že Hanele a&#160;Sára, které se až dosud nacházely v&#160;podřízeném postavení, využily náhlé změny situace proti paní domu, soudí Carlebachová. Hanele byla v&#160;každém případě tím členem domácnosti Abelesových, jenž prolomil jejich dosavadní setrvávání na shodných výpovědích.</p>
			<p id="_idParaDest-59" class="MLP_uroven4_nadpis ParaOverride-1"><span class="CharOverride-4">Případ Šimona Abelese jako legenda a&#160;právní kauza</span></p>
			<p class="MLP_text_bez1radku ParaOverride-1">Daniel Soukup se ve svých pracích zabýval vytvářením abelesovského mučednického mýtu, jak je patrný z&#160;vydání <span class="MLP_znak_kurziva_11b">Inquisitorního processu</span> a&#160;z&#160;dalších publikací. Míra stylizace textů, které <span class="MLP_znak_kurziva_11b">Process</span> shrnuje, je podle něj vysoká, především u&#160;výpovědí Lazara Abelese, jenž měl před čtenáři vystoupit jako negativní postava. Nelze vyloučit, že některé výpovědi zařazené do <span class="MLP_znak_kurziva_11b">Processu</span> jsou fiktivní (Carlebachová ovšem soudí, že i&#160;když justice mohla rozhodovat na základě politické nebo náboženské objednávky, zápisy z&#160;výslechů se pořizovaly se svědomitou přesností).</p>
			<p class="MLP_text ParaOverride-1">U&#160;Löbla Kurtzhandla se perspektiva zjevně mění&#160;– ve snaze představit ho jako křesťanského kajícníka. Z&#160;<span class="MLP_znak_kurziva_11b">Processu</span> a&#160;<span class="MLP_znak_kurziva_11b">Virilis constantia</span> čerpají texty, které příběh nekriticky rozvíjejí tak, aby posloužil křesťanské komunitě k&#160;její integraci a&#160;vymezení se vůči té židovské. Oba spisy totiž byly chápány jako záznam reality, přestože jsou ztvárněním oficiální protižidovské politiky své doby a&#160;jejích úřednických projevů. Daniel Soukup sleduje tuto stopu až do současné učebnice dějepisu pro 2.&#160;stupeň základních škol a&#160;odpovídající ročník víceletých gymnázií.</p>
			<p class="MLP_text ParaOverride-1">Poukazuje také na budování antimýtu prostřednictvím kramářské písně v&#160;jidiš <span class="MLP_znak_kurziva_11b">Eyn neye klog lid benign fun rebbe rebbi Shimen</span>, vytištěné v&#160;roce 1695 v&#160;Amsterodamu. Mučedníky, zemřelými pro víru, jsou v&#160;ní Lazar s&#160;Löblem, text se ale jinak přidržuje jezuitského výkladu událostí. Autor kupodivu líčí příběh z&#160;osobního pohledu, jako by byl na hřbitově přítomen exhumaci chlapcova těla.</p>
			<p class="MLP_text ParaOverride-1">Podle Lubomíra Novotného, který zkoumal proces z&#160;hlediska právního, bylo mimořádné již to, že kauzu svěřili rovnou apelačnímu soudu. Ten nebyl soudem prvoinstančním, správně se jí měl ujmout soud nižší instance. Ovšem procesní pravidla ještě nebyla jasně daná, apelační soud se proto mohl stát soudem prvoinstan­čním v&#160;případech „zvláštních a&#160;významných“. Naznačovalo by to, že proces byl od počátku plánován tak, aby mohl být propagandisticky využit. Zvláštní skutečností podle Novotného také je, že udavač a&#160;klíčový svědek Josel Pass je v&#160;trestním spise přítomen pouze v&#160;úvodu (kdy sděluje informaci o&#160;údajné nepřirozené smrti Šimona úředníkovi Frenkingovi), později už v&#160;něm nefiguruje.</p>
			<p class="MLP_text ParaOverride-1">Lazar Abeles byl mučen (mučení připadalo v&#160;úvahu při zločinech, kterým odpovídal hrdelní trest), ale nepřiznal se. Přiznání obviněného bylo přitom pro tehdejší soudní procesy klíčové, soudní řízení v&#160;raném novověku se nemohlo obejít bez viníka, který se přizná a&#160;kaje. Soudní proces byl sice tajný, ale při popravě se proměnil ve veřejné, pečlivě zrežírované divadelní představení. Sebevražda obviněného byla závažnou komplikací, protože představovala narušení předepsaných rolí. Vzhledem k&#160;tomu, že je z&#160;hlediska judaismu smrtelným hříchem, nedává ani smysl.</p>
			<p class="MLP_text ParaOverride-1">Kuchařka Hanele vypověděla pod výhrůžkami mučením, že Lazar dal Šimonovi slanečka, pak prý odešla s&#160;mladším dítětem na ulici. Po konfrontaci se Sárou Uresinovou později doplnila, že Lazar Šimona bil. Měl ho uhodit do hlavy nebo krku, jak jí prý řekl. Löbl obviněný Leou tvrdošíjně odmítal vinu, svědkům nadával, ani po vynesení rozsudku se nepřiznal. Přiznání pronesl až na popravišti, čímž naplnil správné ukončení procesu podle tehdejších představ, zároveň prý potvrdil nevinu ostatních podezřelých a&#160;svědků. Podle Novotného zvláštní postup vyšetřujících orgánů a&#160;nesrovnalosti ve spise opravňují k&#160;domněnce, že proces byl zmanipulován.</p>
			<p class="MLP_text ParaOverride-1">Howard Louthan v&#160;knize <span class="MLP_znak_kurziva_11b">Obracení Čech na víru</span> (v kapitole nazvané <span class="MLP_znak_kurziva_11b">Jak udělat světce z&#160;Žida</span>) upozorňuje na redukční až eliminační politiku úřadů proti Židovskému městu v&#160;17. a&#160;18.&#160;století. V&#160;17.&#160;století začala katolická církev provádět v&#160;Židovském městě misijní činnost. Nucené soužití křesťanů a&#160;židů následkem požáru v&#160;roce 1689 ještě zvýšilo napětí. Louthan také upozorňuje na paralely mezi abelesovskou legendou a&#160;legendou Jana Nepomuckého na pozadí triumfující katolické víry v&#160;českých zemích přelomu 17. a&#160;18.&#160;století.</p>
			<p class="MLP_text ParaOverride-1">Věnuje pozornost i&#160;úkazům spojeným se Šimonovým tělem, které po exhumaci zdánlivě nepodléhalo rozkladu, mělo zůstat ohebné, vydávat svěží vůni a&#160;ronit čerstvou krev. Když bylo vystaveno v&#160;kapli Staroměstské radnice, vzbudilo tak živý zájem, že úřady musely zasáhnout a&#160;zabránit tomu, aby se příchozí dostali až k&#160;rakvi. Šimonův pohřeb patřil k&#160;nejvýznamnějším událostem desetiletí. Pečlivě naplánovaná ceremonie trvala řadu hodin, zúčastnily se jí skupiny dětí v&#160;barevně sjednocených oděvech a&#160;řadu přihlížejících pohnula k&#160;slzám. Rudá a&#160;bílá barva použité při pohřbu symbolizovaly dětskou nevinnost a&#160;mučednickou krev. Symboličnost Šimonova příběhu dokládala obrazová výbava dobových publikací, v&#160;níž chlapec tvoří triumfální přechod mezi bludařskou minulostí a&#160;budoucností pravé víry.</p>
			<p class="MLP_text_-0-12-">Konverze Löbla Kurtzhandla je pak legendárním závěrem celého abelesovského příběhu a&#160;jeho vyzněním. Klíčem k&#160;příběhu, jak ho vykládá <span class="MLP_znak_kurziva_11b">Inquisitorní process</span>, je totiž snaha o&#160;pochopení cest Boží prozřetelnosti, tedy toho, proč se jeden z&#160;pachatelů obrátil na pravou víru, zatímco druhý ne. Louthan popisuje obsah oratoria Cristofora Angela Rotonda <span class="MLP_znak_kurziva_11b">II neo-martire di Bohemia</span>, v&#160;němž Šimona vyvádějí jezuité z&#160;teologického zmatku, takže nakonec diskutuje s&#160;otcem Lazarem a&#160;s&#160;Löblem Kurtzhandlem o&#160;překonanosti Starého zákona Novým. V&#160;předmluvě autor oratoria vysvětluje, že bohatší polyfonní schéma staví do protikladu plnější chápání Bible u&#160;katolické církve oproti omezenému a&#160;chybnému pojetí Starého zákona židy. J.&#160;Eder považoval podle Louthana příběh Šimona Abelese za převratný moment v&#160;dějinách pražských židů a&#160;za počátek procesu, při němž se obrátí ke křesťanství celé Židovské město.</p>
			<p id="_idParaDest-60" class="MLP_uroven4_nadpis ParaOverride-1"><span class="CharOverride-4">Misionáři a&#160;pohané</span></p>
			<p class="MLP_text_bez1radku ParaOverride-1">Snaha přimět pražské židy v&#160;17.&#160;století ke konverzi byla součástí širšího, světového kontextu. Kolonizace Nového světa znamenala nejen mocenský výboj, ale také duchovní expanzi. Důležitou roli zde sehráli misionáři, mimo jiné jezuité, mezi nimiž působila řada českých rodáků. Potýkali se s&#160;řadou dnes nepředstavitelných obtíží, které zachytili v&#160;dopisech zasílaných do řádových domů v&#160;Čechách. Na jihoamerické indiány v&#160;dopisech pohlíželi v&#160;lepším případě jako na děti.</p>
			<p class="MLP_text ParaOverride-1">„Indiáni jsou pošetilá zvířata, nikým neovládaná, poněvadž nikdy nepoznala žádného knížete,“ soudil Jindřich Václav Richter. „Je to takřka nesmyslná láska těchto divochů k&#160;jejich horským jeskyním a&#160;pralesům, která činí tuto práci tak těžkou. Žijí tam v&#160;největší bídě nemajíce jiného pokrmu než lesní plody, bez oděvu a&#160;bez střechy; naproti tomu v&#160;osadách, díky péči misionářů, netrpí žádného nedostatku v&#160;pokrmu, oděvu i&#160;příbytku&#160;– a&#160;přece jest jim onen život mezi zvěří v&#160;lesích daleko příjemnější a&#160;sladší než tento mezi lidmi v&#160;osadách,“ konstatoval Antonín Xaver Malínský.</p>
			<p class="MLP_text ParaOverride-1">Misionáři se snažili indiány pozitivně motivovat: „Darovanými věcmi jsou indiáni přilákáni ke křesťanské víře a&#160;stejně jako ryby na udici vtaženi do Kristovy sítě,“ vysvětloval Samuel Fritz. Snažili se zapůsobit na jejich smysly i&#160;jinak. „V&#160;Loretánské redukci i&#160;v&#160;ostatních znějí varhany, které oni divoši obdivují jako nezvyklou novinku; volají je do chrámů a&#160;udržují je mezi posvátnými zdmi s&#160;nemalým duševním potěšením, a&#160;proto jsou i&#160;oni otevřenější uvěřit důkazům o&#160;pravém Bohu&#160;– od těch, co je učili ctít falešné bohy, nikdy neslyšeli nic takového,“ píše se v&#160;dopise z&#160;roku 1702.</p>
			<p class="MLP_text ParaOverride-1">Misionářské snahy, spočívající v&#160;budování vesnic ve španělském stylu, byly v&#160;každém případě heroické. Španělská koruna, jež zajišťovala vyslání jezuitských misionářů včetně těch českých, je vybavovala velmi úsporně. Když odjížděli, věděli, že je čeká život v&#160;hmotném nedostatku, v&#160;náročném klimatu a&#160;mezi indiány, kteří nebyli vždy přátelsky naladěni. „Jedni mě nazývali světcem a&#160;synem Božím, druzí mě měli za ďábla,“ shrnul svou zkušenost Samuel Fritz. Španělská koruna hradila pouze cestu tam, protože s&#160;návratem se nepočítalo.</p>
			<p class="MLP_text_-0-12-">I&#160;v&#160;Jižní Americe se ovšem projevovalo politické soupeření evropských mocností. Vedle katolických Španělů a&#160;Portugalců se tam pokoušeli prosadit také Holanďané a&#160;Britové, z&#160;pohledu českých jezuitů protestantští kacíři. Narušovali působení jezuitů, protože na rozdíl od nich se neodříkali sňatků s&#160;domorodými ženami a&#160;dokázali se indiánské společnosti více přizpůsobit.</p>
			<p id="_idParaDest-61" class="MLP_uroven4_nadpis ParaOverride-1"><span class="CharOverride-4">Židovské konverze</span></p>
			<p class="MLP_text_bez1radku ParaOverride-1">Jednotlivé židovské konverze bývaly spojeny s&#160;jedinečným osobním příběhem. Počínaje středověkem se začal rozvíjet svébytný druh literatury, která je zachycuje. V&#160;některých případech stála na počátku vnitřního obratu argumentační zdatnost kněží, s&#160;nimiž se budoucí konvertita setkal. Jednalo se obvykle o&#160;mimořádné osobnosti, jež ho nějakým způsobem oslovily.</p>
			<p class="MLP_text ParaOverride-1">Mladý obchodník Hermann začal uvažovat o&#160;konverzi po několikatýdenním pobytu v&#160;blízkosti biskupa, kterému půjčil peníze a&#160;čekal na vrácení dluhu. V&#160;křesťanském prostředí navštěvoval kostely, poslouchal kázání, uvažoval o&#160;rozdílech mezi oběma náboženstvími. Ještě před setkáním s&#160;biskupem měl věštecký sen, jehož symbolika se mu vysvětlila teprve během konverze. (Příběh se měl odehrát v&#160;Německu ve 12.&#160;století.)</p>
			<p class="MLP_text ParaOverride-1">Theodore John, pocházející z&#160;Prahy, konvertoval v&#160;roce 1692 po setkání s&#160;luteránským knězem v&#160;Londýně. Diskutoval s&#160;ním o&#160;rozdílech mezi judaismem a&#160;křesťanstvím, kdy podstatnou roli prý sehrálo téma Mesiáše.</p>
			<p class="MLP_text ParaOverride-1">Příběhy ale také dokládají nevyzpytatelnost a&#160;jedinečnost lid­ských povah. Uvádí se, že některé konvertity zasáhla nejdříve křesťanská hudba nebo vůně křesťanských jídel. Johann Phillip Bleibtren vzpomíná na líbezný zpěv, který zaslechl, když procházel kolem kostela. Také Lazaruse Bendavida přivedla na práh kostela hudba varhan.</p>
			<p class="MLP_text ParaOverride-1">Současný člověk si motivaci ke konverzi představí spíše jako únik ze stísněných židovských čtvrtí za širším společenským uplatněním. Tedy jako snahu vymanit se z&#160;prostředí menšiny, k&#160;níž se většina chová nepřátelsky. Antisemitské pověry se vracely v&#160;průběhu staletí v&#160;různých formách, židé abelesovské Prahy byli například obviňováni, že zavinili velký požár roku 1689 i&#160;morovou epidemii v&#160;roce 1680.</p>
			<p class="MLP_text ParaOverride-1">Zranitelnost konvertity přecházejícího z&#160;jedné komunity do druhé, míra vnitřních pochyb a&#160;intenzita zápasu sama se sebou asi v&#160;dnešním světě obtížně hledá paralelu.</p>
			<p class="MLP_text ParaOverride-1">Konverze obvykle znamenala dlouhodobý proces, jehož protagonista dával v&#160;sázku víc, než si dovedeme představit. Pro židovskou obec znamenalo jeho přestoupení ke křesťanství duchovní i&#160;fyzickou smrt. Za konvertitu byl vykonán smuteční obřad, pro rodinu a&#160;pro přátele přestal existovat. Člověk takto vytržený ze svého prostředí navíc nemohl počítat s&#160;okamžitým zahájením nové existence. Prameny uvádějí, že křesťané přijímali někdejší židy jenom váhavě a&#160;kladli překážky jejich zapojení do společnosti. Podezřívali je, že v&#160;nitru zůstali židy a&#160;že se ke svému původnímu vyznání chtějí vrátit. (Židovská obec někdy skutečně vysílala emisary, pokoušející se přimět konvertity k&#160;návratu.)</p>
			<p class="MLP_text ParaOverride-1">Známé jsou případy židovských intelektuálů, kteří se stali křesťanskými kněžími a&#160;snažili se o&#160;potírání své někdejší víry. Konvertité prý také získávali práci v&#160;křesťanských tiskárnách, kde při vydávání judaik či náboženských spisů mohli využít své znalosti hebrejštiny. Očekávalo se od nich, že by měli být křesťanské společnosti zavázáni a&#160;projevit svou loajalitu, například působením na své někdejší souvěrce, aby se obrátili ke křesťanství. Někdy se stávali misionáři (zvláště u&#160;dominikánů).</p>
			<p class="MLP_text_-0-12-">Rozhodnutí konvertovat mohly ovlivnit rodinné vztahy. Mezi konvertity bývali podle E.&#160;Carlebachové často ti, kdo vyrůstali bez otce. Buďto byli sirotky, nebo jejich otec trávil hodně času mimo domov, případně prožívali s&#160;otcem nebo s&#160;židovskou obcí konfliktní vztah. Složité rodinné soužití mohl také zapříčinit druhý otcův sňatek. K&#160;typickému profilu mladého muže-konvertity E. Carlebachová řadí to, že pocházel z&#160;lépe situovaných vrstev a&#160;měl příležitost žít mimo obec, z&#160;níž pocházel. Profil Šimona Abelese odpovídá všem těmto charakteristikám.</p>
			<p id="_idParaDest-62" class="MLP_uroven4_nadpis ParaOverride-1"><span class="CharOverride-4">Média v&#160;době Šimona Abelese</span></p>
			<p class="MLP_text_bez1radku ParaOverride-1">Mediální roli sehrávaly v&#160;Abelesově době příležitostné letáky. Knihtisk znamenal zásadní vynález a&#160;převrat v&#160;dosavadním šíření informací. Tiskařský lis byl pokládán za „zázrak rovný Božskému“ (Gerolamo Cardano) a&#160;knihtisk za „svaté umění“ (Mikuláš Kusánský). Teologové Martin Luther a&#160;Philipp Melanchton považovali knihtisk přímo za dar Boží. Jan Amos Komenský hovořil v&#160;r.&#160;1650 o&#160;„jakési božskosti knih. Nemilovat je by byla urážka moudrosti, a&#160;tedy Boha Stvořitele…“</p>
			<p class="MLP_text ParaOverride-1">Zřejmá byla ale i&#160;možná negativní úloha knihtisku, který dokáže šířit jak přínosné, tak zkázonosné myšlenky. „Vynález knihtisku… bývá spojován s&#160;jiným objevem… a&#160;to s&#160;objevem střelného prachu a&#160;jeho využití ve vojenství, zvláště v&#160;dělostřelbě… V&#160;některých pracích jsou oba vynálezy hodnoceny kladně, v&#160;mnoha dalších jsou stavěny do ostrého protikladu a&#160;vynález děla je jednoznačně zavrhován. Teprve v&#160;pozdních pracích se objevuje myšlenka, že literární dílo šířené formou knihtisku může být stejně nebezpečné jako válečná zbraň,“ popisuje situaci D.&#160;Martínková ve stati <span class="MLP_znak_kurziva_11b">Ohlas vynálezu knihtisku v&#160;naší latinsky psané literatuře.</span></p>
			<p class="MLP_text ParaOverride-1">Technologie knihtisku se od Gutenbergova vynálezu v&#160;dalších několika stech letech příliš neměnila. Sazeč nabíral ze sazečské kasy jednotlivá písmena (odlitá na malých hranolcích ze směsi olova, cínu, antimonu a&#160;vizmutu) a&#160;skládal řádky do sázítka, tedy dřevěného žlábku. S&#160;jeho pomocí se vkládaly do sazebnice, trojstranného dřevěného rámu. Sazba vznikla z&#160;písmen, písmových doplňků a&#160;štočků s&#160;ilustracemi. Obohacovaly ji viněty, iniciály, signatury. Hotová sazba zpevněná vložkami a&#160;omotaná provazem v&#160;dřevěném rámu se zaklínovala do kovového rámu tiskové formy a&#160;vložila se na tiskovou desku knihtiskařského lisu. Nárazovým sešroubováním se provedl tisk. Barva, vzniklá z&#160;kvalitních sazí a&#160;lněného oleje s&#160;použitím fermeže, se nanášela koženými válci. Po tisku následovalo čištění sazby a&#160;její rozmetání&#160;– tedy zpětné rozebrání do kasy. Potištěných archů se ujal knihvazač.</p>
			<p class="MLP_text ParaOverride-1">Sazeč četl sázený text z&#160;tenaklu (stojánku) zabodnutého do hrany tiskařské kasy. Býval to vzdělaný muž znalý cizích jazyků. Knihtiskárnu obvykle vedl principál neboli impresor. Provozoval knihtiskařskou živnost většinou na základě nepřenosného privilegia, vydaného úřady. Každý titul musel mít imprimatur čili schválení tiskové podoby díla, které se od 17.&#160;století uvádělo na samostatném listě za předmluvou. Předběžná cenzura byla v&#160;Čechách nařízena již Ferdinandovým mandátem v&#160;roce 1526.</p>
			<p class="MLP_text ParaOverride-1">Český knihtisk vznikl v&#160;šedesátých nebo sedmdesátých letech 15.&#160;století, a&#160;v&#160;druhém desetiletí 16.&#160;století začala v&#160;Praze působit první hebrejská tiskárna ve střední Evropě. Podnik rodiny Kohenů šířil své tisky i&#160;za hranicemi, ve středoevropském regionu.</p>
			<p class="MLP_text ParaOverride-1">Hebrejských knihtisk se tedy prosazoval v&#160;českých zemích souběžně s&#160;křesťanským. V&#160;16.&#160;století si židovské a&#160;křesťanské tiskárny zapůjčovaly bordury (ozdobné rámce) a&#160;ilustrační štočky, takže stejné obrazové prvky se mohly objevit v&#160;knihách obou náboženství. Titulní dřevořez spojil v&#160;roce 1529 <span class="MLP_znak_kurziva_11b">Bibli českou</span> Pavla Severina a&#160;hebrejský <span class="MLP_znak_kurziva_11b">Pentateuch</span>, vydaný o&#160;rok později Geršomem Kohenem. Obtížné období nastalo během třicetileté války a&#160;zejména po ní. Na konci 17.&#160;století vznikl nový cenzurní systém, jenž činnost židovských tiskařů omezil. Kvůli potížím s&#160;cenzurou byla tehdy uzavřena i&#160;tiskárna Kohenových.</p>
			<p class="MLP_text ParaOverride-1">V&#160;Praze existovala také jezuitská tiskárna, která vznikla v&#160;Klementinu ve skromných podmínkách v&#160;roce 1635. Roku 1645 získala v&#160;dražbě tiskové písmo a&#160;některé štočky melantrišsko-adamovské tiskárny. V&#160;roce 1678 vydala už devět set titulů, a&#160;to bible, kancionály, legendy, kázání, modlitební knihy, drobné hagiografické tisky, devoční grafiky i&#160;učebnice hebrejštiny.</p>
			<p class="MLP_text ParaOverride-1">Tištěné letáky spjaté s&#160;případem Šimona Abelese vytvořily v&#160;jeho době cosi jako dnešní mediální vlnu, která se provalila Evropou. Vznikly i&#160;knižní publikace. V&#160;roce 1696 vyšel v&#160;Praze česky anonymní <span class="MLP_znak_kurziva_11b">Inquisitorní process</span>,<span class="MLP_znak_kurziva_11b"> </span>ve stejném roce jezuitská tiskárna v&#160;Klementinu vydala latinsky napsaný spis J.&#160;Edera <span class="MLP_znak_kurziva_11b">Virilis constantia</span>, později publikovaný i&#160;německy. Vycházely také oslavné básně, kramářské popěvky. O&#160;případu se psalo česky, německy, latinsky, italsky, francouzsky…</p>
			<p class="MLP_text ParaOverride-1">V&#160;roce 1694 připravil rytec Michael Störitz ilustrovaný leták, který popisuje příběh v&#160;bezmála komiksové formě. O&#160;rok později bylo v&#160;Praze vydáno pětasedmdesátistránkové oratorium italského autora jménem Christoforo Angelo Rotondo, dramatizující příběh „nového českého mučedníka“ pod názvem <span class="MLP_znak_kurziva_11b">II neo-martire di Bohemia ò&#160;vero la conversione, e&#160;martiro di Simon Abbeles. </span>Autorem mohl být některý z&#160;italských duchovních působících v&#160;Praze.</p>
			<p class="MLP_text_-0-12-">V&#160;Amsterdamu vyšel roku 1695 také již zmíněný leták v&#160;jidiš. Nezpochybňuje vinu Lazara Abelese, ale vyzdvihuje jeho příkladný otcovský přístup k&#160;synovi, který chce odpadnout od víry. Leták se v&#160;popisu událostí drží jezuitské verze, a&#160;jak píše Daniel Soukup, snaží se o&#160;vytvoření antimýtu.</p>
			<p id="_idParaDest-63" class="MLP_uroven4_nadpis ParaOverride-1"><span class="CharOverride-4">Šimon Abeles den po dni</span></p>
			<p class="MLP_text_bez1radku ParaOverride-1">Desetiletí studia věnovala případu Maria Vachenauerová a&#160;výsledky zúročila v&#160;knize <span class="MLP_znak_kurziva_11b">Der Fall Simon Abeles. </span>Nečerpala pouze z&#160;vydaného <span class="MLP_znak_kurziva_11b">Inquisitorního processu</span>, ale ponořila se i&#160;do mnoha dalších pramenů (korespondence pražského arcibiskupství, úředníků a&#160;lékařů; zápisy v&#160;kronikách křesťanských i&#160;židovských). Provedla také srovnání <span class="MLP_znak_kurziva_11b">Inquisitorního processu</span> a&#160;zprávy <span class="MLP_znak_kurziva_11b">Virilis constantia.</span></p>
			<p class="MLP_text ParaOverride-1">M.&#160;Vachenauerová soudí, že Šimon zemřel v&#160;neděli 21.&#160;února 1694 na následky epileptického záchvatu, v&#160;souladu se všemi prvními výpověďmi zatčených z&#160;okruhu Abelesovy rodiny a&#160;přátel. V&#160;pondělí brzy ráno rodina ohlásila Šimonovu smrt pohřebnímu bratrstvu, jež ho vzhledem k&#160;jeho věku (nebylo mu ještě dvanáct let, tedy neprošel obřadem bar micva) pohřbilo bez zvláštních náboženských obřadů, veřejně, v&#160;deset hodin dopoledne, na Starém židovském hřbitově.</p>
			<p class="MLP_text ParaOverride-1">Úředník Frenking se obrátil s&#160;informací od donašeče Passe na jezuity a&#160;na základě jejich instrukcí vytvořil (nedochovaný) dopis. V&#160;archivech se ovšem nalézá anonymní dopis, sepsaný dokonalou latinou a&#160;obsahující údaje k&#160;Šimonovu pobytu u&#160;jezuitů v&#160;létě předešlého roku, jež Pass ani Frenking nemohli znát. Úřady dostaly i&#160;další latinsky psané dopisy, už ne anonymní, ale podepsané čtyřmi jezuitskými otci (Müntzerem, Dvorským, Kapétou a&#160;Ederem). Místodržitelství také obdrželo anonymní dopis udávající, že Šimon byl otráven jedem ve víně. Nařídilo tedy staroměstskému hejtmanovi, aby nechal provést exhumaci chlapcova těla, k&#160;níž došlo v&#160;sobotu 27.&#160;února. Předešlý pátek byl zatčen Lazar Abeles, který vsedě na zemi, podle náboženských předpisů, truchlil nad Šimonovou smrtí. Ačkoli byl před zatčením varován, neuprchl.</p>
			<p class="MLP_text ParaOverride-1">Klíčoví svědci událostí z&#160;léta 1693, kdy měl Šimon projevit přání stát se křesťanem, náhle chyběli. Konvertita Jiří František Kawka zmizel. Úřady nenašly ani Josela Passe. Úředníka Frenkinga nemohli vyslechnout, protože se k&#160;žádnému výslechu nedostavil.</p>
			<p class="MLP_text ParaOverride-1">Exhumace se zúčastnili dva doktoři a&#160;dva ranhojiči, chlapcovu hlavu označili za překvapivě pohyblivou. Podle M.&#160;Vachenauerové nemůže zlomený obratel způsobit mimořádnou pohyblivost hlavy, tu by nadále držely šlachy a&#160;vazivo, navíc je nepravděpodobné, že by se promrznutí těla vyhnulo jedné jeho části.</p>
			<p class="MLP_text ParaOverride-1">Skvrnu či ránu na Šimonově spánku Lazar označil za pozůstatek odstranění strupu po onemocnění svrabem. Všichni židé, kteří se Šimonem přicházeli do styku, i&#160;členové Pohřebního bratrstva, potvrdili, že chlapec prašivinou (neboli svrabem; obecný termín pro kožní chorobu) trpěl. Přesto komisaři Lazarovi nevěřili, byl pro ně od počátku vrahem.</p>
			<p class="MLP_text ParaOverride-1">Tři dny po exhumaci proběhla pitva mrtvoly. V&#160;pitevní zprávě se však vyskytly nesrovnalosti. Představitelé židovské obce protestovali u&#160;místodržitelství a&#160;u&#160;apelačního soudu, uváděli svědky Šimonovy přirozené smrti. Úřady nařídily přepracování pitevní zprávy, kterou v&#160;nové verzi podepsalo hned čtrnáct lékařů, o&#160;deset víc, než kolik se jich zúčastnilo pitvy. Jezuité také zesílili tlak, přiváděli své svědky a&#160;tvrdili, že Šimon u&#160;nich v&#160;létě roku 1693 strávil dva dny a&#160;vzdělával se ve víře. (J.&#160;Eder ovšem jinde uvádí, že jezuité s&#160;chlapcem strávili pouhou hodinu.) Klíčovou svědkyní se v&#160;procesu měla stát třináctiletá židovská dívka Sára, právě v&#160;době výslechů připravovaná J.&#160;Ederem na křest. U&#160;soudu tvrdila, že Lazar Šimona bil.</p>
			<p class="MLP_text ParaOverride-1">Lazar byl 15.&#160;března dvakrát mučen, ale nepřiznal se. Stal se proto největší překážkou probíhajícího procesu a&#160;následujícího rána ho nalezli oběšeného v&#160;cele, jež byla zřízena pouze pro něj za hodinovým strojem orloje. Kat, který ho mučil, ani žalářník nebyli vyslechnuti; komisaři se druhého mučení nezúčastnili. Mrtvolu nikdo úředně neohledal, u&#160;zprávy chyběl podpis lékaře. Smrt Lazara oběšením na modlitebních řemíncích M.&#160;Vachenauerová pokládá za zaranžovanou. Nad mrtvým byl nicméně vynesen rozsudek smrti, tělo bylo shozeno z&#160;okna radnice a&#160;popraveno symbolicky. Den poté Hanele a&#160;Lea změnily výpověď a&#160;poprvé zmínily jako viníka Šimonovy smrti Löbla Kurtzhandla.</p>
			<p class="MLP_text ParaOverride-1">Löbla, devatenácti- či dvacetiletého studenta talmudu ze spřízněné rodiny, nepřiměly k&#160;přiznání ani hrozby, ani konfrontace se svědkyněmi. V&#160;den velkolepého Šimonova pohřbu byl odsouzen k&#160;smrti lámáním kolem. Löbl se po vynesení ortelu odvolal k&#160;císaři. Leopold I. dvakrát odmítl souhlasit s&#160;popravou, zřejmě po audienci Löblova strýce. Nakonec však rozsudek smrti bez udání důvodu potvrdil. Poprava proběhla 16.&#160;října. Löbl se prý na popravišti pouze povšechně omluvil za své hříchy; měl také zdůraznit, že další obvinění jsou nevinní. Když chtěl ještě něco dodat, kat ho srazil k&#160;zemi. Přežil třicet úderů čtyřicetikilogramovým kolem na nohy a&#160;ruce a&#160;více než deset dalších na hrudník. Po ranách do hrudníku zmlkl, ústa mu zalila krev. Právě v&#160;této chvíli měl podle pátera Brändstettera „jasným hlasem“ požádat o&#160;křest.</p>
			<p class="MLP_text ParaOverride-1">Smrt Löbla Kurtzhandla a&#160;především jeho obrácení líčí rozsáhlá, dokonale formulovaná zpráva <span class="MLP_znak_kurziva_11b">Mirabilis conversio</span>, jejímž autorem má být Brändstetter. Otec Brändstetter ovšem zemřel čtyři dny po popravě na neznámou nemoc. Originál zprávy s&#160;pečetí jezuitského řádu navíc není napsán jeho rukopisem. M.&#160;Vachenauerová nalezla sémantické shody s&#160;textem <span class="MLP_znak_kurziva_11b">Virilis constantia</span>,<span class="MLP_znak_kurziva_11b"> </span>které umožňují uzavřít, že autorem <span class="MLP_znak_kurziva_11b">Mirabilis conversio </span>je ve skutečnosti J.&#160;Eder.</p>
			<p class="MLP_text ParaOverride-1">Roku 1810 došlo k&#160;prozkoumání těla Šimona Abelese na pokyn císaře Františka I. Během svého pobytu v&#160;Praze navštívil kostel Panny Marie před Týnem a&#160;na základě přání dámského doprovodu nechal otevřít hrob, protože se všichni chtěli přesvědčit o&#160;legendární zachovalosti těla. Inspekci těla provedl lékař z&#160;Vídně. (František I. se lišil od silně nábožensky založeného Leopolda I. Jezuitský řád byl navíc v&#160;roce 1773 nařízením papeže Klimenta XIV. rozpuštěn a&#160;k&#160;jeho opětovnému povolení došlo v&#160;roce 1814).</p>
			<p class="MLP_text ParaOverride-1">Podle závěrů císařského lékaře Šimon nezemřel násilnou smrtí. Na jeho obličeji byly i&#160;po více než sto letech patrné jizvy po infekční chorobě, prý po černých neštovicích. Lékařské zprávy z&#160;doby soudního procesu tedy neodpovídaly skutečnosti. Protože šlo o&#160;pouhou inspekci tělesných pozůstatků, další zkoumání těla neproběhlo. Rakev byla nějakou dobu odstavena v&#160;kapli. Ve změněné době už nebyl o&#160;třetí pohřeb zájem. Týnský farář čekal na další pokyny, ale nakonec nechal tělo pohřbít do původního hrobu.</p>
			<p class="MLP_text ParaOverride-1">M.&#160;Vachenauerová pokládá Šimonovo přání nechat se pokřtít za součást rodinné rozepře. Šimon byl podle ní inteligentní, svéhlavý a&#160;spontánní chlapec; zřejmě potřeboval testovat své hranice. Možná si připadal dospělejší, než byl, a&#160;v&#160;úzkých se pak zachoval jako dítě. Zabití Šimona při rodinné hádce neodpovídá racionalitě, s&#160;níž se Lazar snažil řešit ožehavou situaci, do které chlapec dostal rodinu svým krátkým pobytem u&#160;jezuitů. Abelesovi se už v&#160;roce 1693 rozhodli přestěhovat do ciziny, Lazar splatil dluhy a&#160;vyprodal zboží z&#160;krámu pod cenou. Odjezd ale museli odložit, protože Lee se narodilo dítě. Cestovat s&#160;ním v&#160;zimním období po obtížně sjízdných cestách by bylo riskantní. Možná se plánoval i&#160;odjezd samotného Šimona mimo Čechy (do Frankfurtu, Amsterdamu nebo do Met).</p>
			<p class="MLP_text ParaOverride-1">Šimon mohl být rozrušený představou přestěhování, které by prohloubilo jeho osamění. Žil s&#160;otcem&#160;– vytíženým obchodníkem&#160;–, s&#160;nevlastní matkou a&#160;nevlastními sourozenci. Jeho vlastní matka pobývala po rozvodu s&#160;Lazarem mimo Prahu. Svou roli zřejmě sehrála chlapcova nemoc. Rodina i&#160;další svědci potvrdili, že hoch trpěl epileptickými záchvaty, stejně jako silným svrabem. Jeho zdravotní problémy pravděpodobně ovlivnil pocit výrazné nepohody ve vyhrocené situaci.</p>
			<p class="MLP_text ParaOverride-1">Podle výzkumu Marie Vachenauerové Šimon dostal epileptický záchvat, když ležel v&#160;posteli. Lazar s&#160;Leou byli v&#160;horním patře domu, kde se skladovalo zboží. Když Hanele zpozorovala, co se děje, běžela pro ně. Chlapec se mezitím v&#160;nekontrolovatelných křečích mohl uhodit o&#160;roh truhly, stojící poblíž. Dospělí ho nalezli v&#160;mdlobách. Dávali mu čichat zapálenou síru, pokoušeli se ho postavit, ale Šimon zůstával bezvládný a&#160;do hodiny zemřel.</p>
			<p class="MLP_text ParaOverride-1">M.&#160;Vachenauerová také zmapovala události z&#160;léta 1693, bezprostředně spojené s&#160;vyšetřováním Šimonovy smrti. Šimon tehdy utekl v&#160;sobotu ráno po rodinné hádce z&#160;domova a&#160;zamířil k&#160;příbuzným do Libně. Po několika stech metrech ho potkal Jiří František Kawka. Kawka nedlouho předtím konvertoval se svou rodinou ke křesťanství. Se Šimonem se na základě rodinných vazeb znal.</p>
			<p class="MLP_text ParaOverride-1">Chlapce oslovil a&#160;odvedl ho k&#160;sobě, že se vydají do Libně společně. Spolu s&#160;přítelem Fantou, také konvertitou, hovořili u&#160;Kawky doma se Šimonem přes čtyři hodiny. Fanta se pak pokusil získat od Lazara Abelese peníze za informace, kde je jeho syn. Neuspěl a&#160;teprve poté odvedl chlapce, převlečeného do křesťanských šatů, aby ho nikdo nepoznal, do Klementina. Protože přišli v&#160;době mezi dvěma modlitbami, kněží na Šimona neměli čas a&#160;ponechali ho prozatím v&#160;Kawkově péči. Šimon prý v&#160;Klementinu řekl pouze dvě věty, v&#160;nichž projevil přání, že se chce nechat pokřtít.</p>
			<p class="MLP_text ParaOverride-1">Druhý den, v&#160;neděli, měl Šimon přijít na první hodinu katechismu, Jiří František Kawka ho ale nechal u&#160;sebe. Naopak kontaktoval Lazara Abelese a&#160;nabídl mu, že za třicet guldenů pro sebe a&#160;padesát pro Fantu si chlapce bude moci odvést. V&#160;pondělí ráno Lazar Abeles získal syna zpátky. Kawka s&#160;celou rodinou z&#160;Prahy uprchl.</p>
			<p class="MLP_text ParaOverride-1">O&#160;půl roku později byli Šimon i&#160;Lazar po smrti; Lea Abelesová strávila ve vězení osm měsíců. Nejprve byla uvězněna v&#160;podzemní kobce Novoměstské radnice, kde kojila své novorozené dítě. Její tchán Mojžíš Abeles si pro ni vyprosil lepší podmínky, takže byla přemístěna do horního patra. Židovská obec se na Leu kvůli jejímu svědectví dívala s&#160;despektem. Lazarovi příbuzní jí po jejím propuštění bránili ve vstupu do domu, kde bydlela.</p>
			<p class="MLP_text ParaOverride-1">Celý případ zřejmě zinscenovali čtyři jezuité: Jan (Johann) Eder, Ondřej Müntzer, Vilém Dvorský a&#160;Jan Kapéta. Tato čtveřice se setkala se Šimonem již v&#160;létě 1693. Ondřej Müntzer zastával tou dobou funkci rektora Karlo-Ferdinandovy univerzity a&#160;kolejí Tovaryšstva Ježíšova v&#160;Klementinu. Johann Eder byl známý svými misionářskými snahami, spisovatelským a&#160;organizačním nadáním. Zrežíroval pohřeb Šimona Abelese a&#160;byl také autorem spisu <span class="MLP_znak_kurziva_11b">Virilis constantia.</span> Později se stal rektorem jezuitské koleje v&#160;Českém Krumlově. Misionář Vilém Dvorský, člen pražské arcibiskupské konzistoře, křtil konvertity v&#160;klementinském kostele sv. Salvátora. Ten byl epicentrem snah o&#160;konverzi pražských židů na konci sedmnáctého století.</p>
			<p class="MLP_text ParaOverride-1">Právník Jan Wolfgang Ebelin, apelační rada a&#160;vyšetřující komisař, byl za vyřešení případu povýšen do šlechtického stavu.</p>
			<p class="MLP_text ParaOverride-1">František Maxmilián Hartman baron z&#160;Klarštejna, apelační rada a&#160;vyšetřující komisař, se dočkal povýšení na tajného radu a&#160;jmenování viceprezidentem apelačního soudu. Později obdržel hraběcí titul.</p>
			<p class="MLP_text_-0-12-">Kašpar Kupec, písař u&#160;apelačního soudu, byl povýšen na apelačního radu a&#160;zároveň přijat do šlechtického stavu. Nesl poté jméno Kupec z&#160;Bílenberka.</p>
			<p id="_idParaDest-64" class="MLP_uroven4_nadpis ParaOverride-1"><span class="CharOverride-4">Kdo byl Šimon Abeles a&#160;ti druzí</span></p>
			<p class="MLP_text_bez1radku ParaOverride-1">O&#160;hlavním hrdinovi abelesovské legendy toho paradoxně víme (ve srovnání s&#160;jejími dalšími účastníky) nejméně. Známe jméno, obrysy jeho příběhu&#160;– a&#160;víc nic. I&#160;jeho věk se stal předmětem pochybností. Rozptyl skoro čtyř let znamená u&#160;dítěte hodně a&#160;ilustruje neurčitost Šimonova profilu. Zachovala se kresba chlapcova mrtvého těla. Existuje také mědirytina, která zobrazuje Šimona jako barokního kavalíra v&#160;paruce. Přes všechnu idealizaci portrétu lze předpokládat, že autor mohl chlapce vidět&#160;– jeho tělo přece bylo na Staroměstské radnici uchováváno řadu týdnů. Často publikovaná mědirytina Šimona v&#160;barokní paruce odpovídá olejomalbě v&#160;sakristii Týnského chrámu; Šimonovy rysy však spíše zamlžuje, než aby je vykreslovala.</p>
			<p class="MLP_text ParaOverride-1">Jistá neurčitost chlapcova profilu se tvůrcům abelesovské legendy hodila, protože jim umožnila vytvořit si nového, „mediálního“ Šimona tak, jak potřebovali. V&#160;průběhu procesu chlapcova původní osobnost začala mizet pod nánosy interpretací. S&#160;všeobecností Šimonova portrétu kontrastují profily jeho otce Lazara a&#160;rodinného přítele Löbla (byť se jejich podobizny nedochovaly), protože soudní spisy obsahují jejich autentické výroky, které lze číst jako projevy paniky lidí v&#160;neřešitelné situaci, plné hněvu proti trýznitelům&#160;– stejně jako snahy ochránit sebe i&#160;druhé.</p>
			<p class="MLP_text ParaOverride-1">Muzeum hlavního města Prahy uchovává anonymní olejomalbu <span class="MLP_znak_kurziva_11b">Příběh Šimona Abelese, zabitého otcem pro přestup na křesťanskou víru 21.&#160;2. 1694.</span> Šimonův příběh je na ní pojat jako komiks, s&#160;centrálním kruhovým výjevem chlapce uloženého v&#160;rakvi a&#160;s&#160;aristokraty shromážděnými za ním. Ve čtvrtém poli zleva je zobrazen Lazar Abeles, jak přebírá Šimona po jeho útěku z&#160;domova. V&#160;jeho výrazu se mísí hněv, nedůvěra, napětí a&#160;lítost. Tuto podobiznu lze číst jako zobrazení vzdorujícího bludaře stejně jako zachycení vyděšeného otce, který se bojí o&#160;syna. Lazarova tvář je v&#160;každém případě nejpropracovanější ze všech na obraze. Těžko říci, jestli náhodou nebo záměrem.</p>
			<p class="MLP_text ParaOverride-1">Mysteriózní figurou procesu zůstává Jiří František Kawka. Proč pomohl Lazarovi získat syna zpátky? Byly jeho důvody zištné? Mohly ale peníze vyvážit nebezpečí? Kawka musel vědět, jaký trest čeká ty, kdo se vrátí k&#160;původní víře, případně napomáhají někomu jinému. Nebo se v&#160;něm&#160;– byl křesťanem pouze několik měsíců&#160;– probudila sounáležitost s&#160;někdejší obcí? Ožily vztahy k&#160;Lazarovi, případně se projevila otcovská solidarita? Kawka v&#160;každém případě s&#160;celou rodinou včetně dětí z&#160;Prahy zmizel a&#160;jeho postava poskytuje literární východisko pro rozehrání mnoha variant toho, co se v&#160;Abelesově případu vlastně odehrálo.</p>
			<p class="MLP_text ParaOverride-1"><span class="MLP_znak_kurziva_11b">Inquisitorní process</span> z&#160;roku 1696 cituje vyslýchané. Ti opakovaně popsali, že Šimon zemřel po půlhodině na psotník, což by odpovídalo nejtěžším formám epileptického záchvatu (status epilepticus&#160;– nakupení záchvatů, jež na sebe navazují, stav trvá i&#160;déle než třicet minut a&#160;ohrožuje pacienta na životě). Lazar s&#160;Löblem se možná snažili znehybnit Šimona zmítajícího se v&#160;křečích. Lea je podle své výpovědi viděla „klečet na Šimonovi“ a&#160;pak omdlela. Výjev, který popsala, byl interpretován jako svědectví o&#160;vraždě&#160;– dá se ale chápat i&#160;tak, že oba muži chtěli chlapci pomoci. Je to jeden z&#160;mnoha příkladů, které dokládají ošidnost očitého zážitku a&#160;relativitu svědectví. <span class="MLP_znak_kurziva_11b">Process</span> také ukazuje, jak lze nátlakem docílit změny ve výpovědi. Posun ve svědectvích Hanele a&#160;Ley je jednoznačný; Hanele přímo reagovala na pobízení komisařů, aby vypovídala určitým způsobem. Obvinila proto z&#160;Šimonovy smrti Lazara; Lea, zřejmě ve snaze manžela zachránit, upozornila na přítomnost Löbla.</p>
			<p class="MLP_text ParaOverride-1">Knihu jsem psal se snahou využít autentického jazykového materiálu všude tam, kde to bylo možné. Postavy Lazara, Ley, Löbla a&#160;Hanele jsem modeloval podle jejich dochovaných výroků ze spisů. Šimonova postava je fiktivní a&#160;svým způsobem abstraktní. Nemá šanci se v&#160;příběhu rozvinout&#160;– stejně jako ji nedostal skutečný Šimon. Tiskař Herman na místě Jiřího Františka Kawky se zrodil z&#160;autorského puzení dát vlastní hlas tomuto zmizelému svědkovi, viníkovi či svým způsobem oběti. V&#160;mém vyprávění se stal tiskařem, tak jako jiní konvertité. Knihtisk, mediální zbraň 17.&#160;století, sehrál při budování abelesovské legendy velmi významnou roli. Jméno impresora Bešoniseda odkazuje nepřímo na hebrejskou gersonisedovskou tiskárnu, která v&#160;Praze působila od začátku 16. do pozdního 18.&#160;století.</p>
			<p class="MLP_text ParaOverride-1">Ze skutečnosti pocházejí jména lékařů Pavlovského a&#160;Kirchmayera, hejtmana Bedřicha z&#160;Kutenštejna, stejně jako hrobníků Hirše a&#160;Wolfa. Jan Wolfgang Ebelin z&#160;Friedberka byl jedním z&#160;mužů pověřených vyšetřováním případu.</p>
			<p class="MLP_text ParaOverride-1">Otec Johann se v&#160;mém textu objevil na místě jezuity Jana Edera. Johannův osud je fiktivní&#160;– jak jsem se už zmínil, jezuité se z&#160;misií na Maraňon zpátky do Čech nevraceli. Otec Matěj představuje opět imaginární postavu, jejíž myšlenkové pochody částečně vznikly na základě reálných dopisů českých misionářů.</p>
			<p class="MLP_text ParaOverride-1">Při konzultaci na oddělení soudní patologie nemocnice na Bulovce se ukázalo, že Šimonův pitevní nález mohl být přesný a&#160;zavádějící zároveň. Lékařka Alena Cypriánová s&#160;antropoložkou Miluší Dobisíkovou mě upozornily na to, že u&#160;dvanáctiletého chlapce není ještě čep čepovce osifikován. Lékaři tedy mohli při rozříznutí Šimona krku hledat něco, co neexistovalo. Takto se dá vysvětlit dojem nepřirozené mezery mezi prvním a&#160;druhým obratlem. Čerstvá krev, která prý prýštila ze Šimonovy rány na krku, byla zřejmě hnilobnou tekutinu, jež může mít růžovou, případně jasně červenou barvu.</p>
			<p class="MLP_text ParaOverride-1">Při psaní knihy jsem se pokoušel představit si, proč si Šimon mohl přát změnit vyznání. Dočetl jsem se o&#160;fascinaci některých konvertitů křesťanskou hudbou a&#160;tento motiv jsem použil. Navštívil jsem Týnský chrám, abych spatřil místo Abelesova hrobu. S&#160;překvapením jsem se dozvěděl o&#160;zápisu v&#160;pamětní knize, kde se australská turistka přihlásila k&#160;Abelesově rodině. Napsal jsem jí a&#160;dozvěděl jsem se, že její předci odešli z&#160;Prahy do Brna a&#160;pak dál do světa. Potomci Abelesových žijí nyní v&#160;Austrálii a&#160;v&#160;Izraeli. Traduje se mezi nimi, jaká měla být příčina Šimonovy touhy po konverzi. Spíše než náboženské důvody ho prý ovlivnil obdiv ke křesťanské hudbě. Tato motivace byla už tou dobou součástí rukopisu knihy.</p>
			<p class="MLP_text_-0-12-">Co se týká příběhu Šimona Albrechta, přidržím se osvědčené formulace romanopisců, že všechny postavy v&#160;tomto příběhu jsou fiktivní a&#160;jejich podobnost s&#160;realitou je čistě náhodná.</p>
			<p class="MLP_dopis_podpis ParaOverride-1">Marek Toman, květen 2013 v&#160;Praze,<br/>tři sta devatenáct let po smrti Šimona Abelese,<br/>Lazara Abelese a&#160;Löbla Kurtzhandla</p>
			<p class="MLP_text_bez1radku_-0-12- ParaOverride-1">Na závěr připojuji citát z&#160;Matoušova evangelia, který zřejmě inspiroval větu z&#160;úvodu <span class="MLP_znak_kurziva_11b">Inquisitorního processu</span>, již jsem použil jako motto své knihy:</p>
			<p class="MLP_dopis_bez1radku_-I- ParaOverride-1">Žák není nad učitele ani sluha nad svého pána.</p>
			<p class="MLP_dopis_-I- ParaOverride-1">Stačí, aby žák byl jako jeho učitel a&#160;sluha jako jeho pán. Když hospodáře nazvali Belzebubem, čím spíše jeho čeleď!</p>
			<p class="MLP_dopis_-I- ParaOverride-1">Nebojte se jich tedy; neboť není nic zahaleného, co nebude jednou odhaleno, a&#160;nic skrytého, co nebude poznáno.</p>
			<p class="MLP_dopis_podpis ParaOverride-1">Bible&#160;– český ekumenický překlad</p>
</div>
</body>
</html>